Rakennuksen sisäilmasto on monimutkainen lämpötilasta ja ilman laadusta koostuva kokonaisuus.
Ilman laatuun vaikuttavat keskeisesti ilmanvaihto ja epäpuhtauksien lähteet.
Kosteusvaurioista johtuvan mikrobikasvun lisäksi tyypillisiä epäpuhtauksien lähteitä ovat materiaalipäästöt, mineraalikuidut, likainen ilmanvaihtojärjestelmä ja poikkeavat hajut kuten esimerkiksi viemärinhaju.
(Ks. Sisäilmaongelmaisten koulurakennusten korjaaminen)
Useat ongelmia aiheuttavat epäpuhtaudet ovat kaasumaisia yhdisteitä tai pieniä hiukkasia, jotka kulkeutuvat helposti ilmavirtojen mukana.
Sisäilmasto-ongelmien syyn selvittäminen ei aina ole helppoa, koska mahdollisia epäpuhtauslähteitä on useita.
Oireet ja valitukset voivat johtua kosteusvaurioista, materiaalien päästöistä, heikosta siivouksesta, puutteellisesta ilmanvaihdosta tai useiden eri syiden yhdistelmästä.
Kaupungin omistamien kiinteistöjen tutkimisesta vastaa kaupungin Tilapalvelut-liikelaitos.
Tilapalvelut ei kuitenkaan itse tutki rakennuksia, vaan tilaa tutkimukset sisäilmaongelmien tutkimiseen erikoistuneilta konsulteilta.
Jokaisen rakennuksen tutkimustarpeet ja -laajuus arvioidaan tapauskohtaisesti.
Korjausten lähtökohtana on aina se, että tilat korjataan niin, että niiden terveellisyys täyttää vähintään lainsäädännön vaatimukset ja voidaan taata kaikille kuntalaisille mahdollisimman hyvät julkiset tilat.
Perusperiaate on, että kaikki vaurioituneet materiaalit ja vaurioiden syyt poistetaan.
Korjaukset vaativat aikaa
(Ks. Sisäilmaongelmaisten koulurakennusten korjaaminen)
Tämä johtaa siihen, että isoja korjauksia ei pystytä toteuttamaan nopeasti.
Laajojen korjausten aikana oleskelu tiloissa ei välttämättä onnistu.
Useimmat korjaukset vaativat suunnittelua, ja osa myös rakennusvalvonnasta saatavia lupia.
Päätös on perusteltava asianmukaisella ja riittävällä tavalla faktoihin perustuen.
Tilojen käyttö voidaan kieltää, jos terveyshaittaa aiheuttavaa vikaa ei voi korjata tai omistaja ei ole tehnyt hänelle määrättyjä korjaustoimia.
Espoossa on kaikkiaan 26 luontopolkua, joista kaupunki ylläpitää yhdeksää.
Kaupungin ylläpitämät polut sijaitsevat eri puolilla Espoota, ja ne antavat hyvän kuvan Espoon luonnon monipuolisuudesta ja monimuotoisuudesta.
Kosteimpiin paikkoihin on rakennettu pitkospuut ja jyrkimmille kallio-osuuksille kulkua helpottavat portaat.
Kaupungin ylläpitämät luontopolut on viitoitettu, ja reitit on merkitty joko vihreällä luontopolkunauhalla tai keltaisilla maalimerkeillä.
Useiden luontopolkujen varrelta löytyy lintutorni vesilintujen tarkkailuun.
Useimmille luontopoluista järjestetään myös opastettuja luontoretkiä.
Muutamille luontopoluille on julkaistu esite, jonka voi tulostaa, ottaa mukaan sähköisesti tai noutaa maksutta yhteispalvelupisteistä, Espoon ympäristökeskuksesta ja Villa Elfvikin luontotalosta.
Vanhempien esitteiden painokset ovat jo loppu eikä niitä paineta enää lisää.
Tietoa esitteestä ja sen saatavuudesta löytyy luontopolun yhteydestä.
Ympäristökeskus järjestää luontoretkiä parhaimpiin espoolaisiin luontokohteisiin ja lähiluontoon.
Retkitarjonnasta löytyy niin aikuisille suunnattuja tietopainotteisia retkiä kuin lasten ehdoilla eteneviä toiminnallisia perheretkiä.
Espoossa on jäljellä vielä paljon arvokasta luontoa, johon luontoretket tarjoavat hyvän tilaisuuden tutustua.
Kaikki retket ovat maksuttomia, eikä niille tarvitse ilmoittautua, ellei toisin mainita.
Retkipaikat on valittu niin, että niille pääsee myös julkisilla liikennevälineillä.
Retket eri puolille Espoota alkavat linturetkillä huhtikuussa.
Espoon keskuspuisto on metsistä, niityistä, kallioista ja soista koostuva luonnontilainen alue Espoon keskellä.
Keskuspuisto on kooltaan 880 hehtaaria ja se on tärkeä ulkoilu- ja virkistyspaikka kaikille pääkaupunkiseutulaisille.
Keskuspuiston halkaisee kahtia Finnoontie.
Finnoontien länsipuolella olevan Keskuspuiston tärkein reitti kulkee Vanttilan ja Latokasken välillä.
Muodoltaan Keskuspuisto muistuttaa rusettia.
Finnoontien tuntumassa olevat Söderskogin pellot edustavat rusetin solmua, ja itäinen ja läntinen puisto sen silmukoita.
Vuosien aikana Keskuspuiston ympäristön rakennuspaine on kuitenkin pienentänyt Keskuspuiston pinta-alaa ja muuttanut rusetin repaleiseksi.
Puheenjohtaja ehdotti valtuuston neuvottelutoimikunnassa sovitun mukaisesti, että tämä asia käsitellään seuraavan asian, eli ”Espoon kaupungin omistajapolitiikan jälkeen”.
Valtuusto hyväksyi yksimielisesti puheenjohtajan käsittelyjärjestysehdotuksen muutoksen.
Kerola Sallin ym. kannattamana ehdotti, että asia palautetaan.
Puheenjohtaja totesi, että oli tehty kannatettu palautusehdotus, joten seuraavien puhujien on kohdistettava puheensa palautukseen.
Keskustelun palautuksesta päätyttyä puheenjohtaja totesi, että oli äänestettävä.
Puheenjohtaja ehdotti, että äänestyksessä ne, jotka kannattavat palautusehdotusta, äänestävät "jaa" ja ne, jotka vastustavat palautusehdotusta, äänestävät "ei".
Valtuusto hyväksyi puheenjohtajan äänestysjärjestysehdotuksen.
Äänestyksessä valtuusto 48 äänellä 23 ääntä vastaan ja 2 äänestäessä tyhjää hylkäsi palautusehdotuksen.
Äänestyslista on pöytäkirjan liitteenä.
Puheenjohtaja totesi, että asian käsittely jatkuu.
Laukkanen Vuorisen kannattamana teki seuraavan muutosehdotuksen (nro 4.1):
Kappale yksi, lisätään seuraavat sanat sanan tytäryhteisöjä jälkeen: niissä toimivia luottamushenkilöitä ja viranhaltijoita.
Laukkanen Vuorisen ym. kannattamana teki seuraavan muutosehdotuksen (nro 4.2):
Espoo-konsernissa noudatetaan yhtenäistä tilintarkastustapaa ja kaupunki vastaa tytäryhteisöjen tilintarkastuksen kilpailuttamisesta yhdessä Tarkastuslautakunnan kanssa.
Lehtola Hopsun ym. kannattamana teki seuraavan lisäysehdotuksen (nro 8):
Valtuusto kehottaa kaupunginhallitusta ja sen konsernijaostoa tekemään valtuustolle ehdotuksen julkisuuslain soveltamisesta konserniyhteisöissä ja konserniohjeessa, kun asiasta tehtävä selvitys on valmistunut.
Keskustelun päätyttyä puheenjohtaja totesi, että koska on tehty kannatettuja muutosesityksiä, jota ei voida yksimielisesti hyväksyä, on äänestettävä.
Puheenjohtaja ehdotti, että tehdyistä muutosehdotuksista äänestetään niille annetussa numerojärjestyksessä.
Valtuusto hyväksyi puheenjohtajan äänestysjärjestysehdotuksen.
Puheenjohtaja ehdotti, että äänestyksessä ne, jotka kannattavat kaupunginhallituksen ehdotusta, äänestävät "jaa" ja ne, jotka kannattavat Laukkasen muutosehdotusta, äänestävät "ei".
Valtuusto hyväksyi puheenjohtajan ehdotuksen.
Äänestyksessä valtuusto 52 äänellä 18 ääntä vastaan ja 1 äänestäessä tyhjää hyväksyi kaupunginhallituksen ehdotuksen.
Äänestyslista on pöytäkirjan liitteenä.
Puheenjohtaja tiedusteli, voidaanko Laukkasen ehdotus nro 4.2. hyväksyä yksimielisesti.
Koska ehdotusta ei vastustettu, puheenjohtaja totesi valtuuston hyväksyneen sen yksimielisesti.
Valtuusto hyväksi liitteenä olevan Espoon kaupungin konserniohjeen seuraavalla muutoksella:
Espoo-konsernissa noudatetaan yhtenäistä tilintarkastustapaa ja kaupunki vastaa tytäryhteisöjen tilintarkastuksen kilpailuttamisesta yhdessä Tarkastuslautakunnan kanssa.
Lisäksi valtuusto kehottaa kaupunginhallitusta ja sen konsernijaostoa tekemään valtuustolle ehdotuksen julkisuuslain soveltamisesta konserniyhteisöissä ja konserniohjeessa, kun asiasta tehtävä selvitys on valmistunut.
Järvenpää ja Laukkanen ilmoittivat eriävän mielipiteensä päätöksen, sekä  ilmoittivat eriävän mielipiteensä perusteluna seuraavaa:
Ketä ohje koskee, velvoittaa vastuullisiksi luottamushenkilöt, emme katso olevamme vastuussa Espoon kaupungin tytäryhteisöjen ja konsernin toimista silloin kun emme  ole niissä toimijoina ja luottamushenkilöedustajina.”
Hankkeessa kolme nuorta on saanut vuokrata käyttöönsä oman asunnon palvelutalosta.
Asunnon vuokrataso on matala, mutta vuokran lisäksi asumiseen kuuluu viikoittain 3-5 tuntia seurustelua ja toimintaa palvelutalossa asuvien vanhusten ja vanhusryhmien kanssa.
Aloitteen tekijöiden mukaan toiminta on mitä mainioin esimerkki sukupolvien välisestä kohtaamisesta ja siitä voivat hyötyä sekä nuoret että vanhukset.
Helsingin hankkeessa päätavoite on nuorten asunnottomuuden vähentäminen.
Hankkeen päätavoitteena on poistaa nuorten asunnottomuus Helsingissä vuoden 2018 loppuun mennessä kokonaan.
Kolme nuorta asuu palvelutalo Rudolfissa samanlaisissa yksiöissä kuin vanhukset: 23 neliön yksiössä on keittiönurkkaus, vessa ja suihku sekä parveke.
Vuokra on 250 euroa kuukaudessa.
Vastikkeeksi nuoret sitoutuvat viettämään aikaansa naapureidensa kanssa kolmesta viiteen tuntia viikossa.
Idea on lähtöisin Hollannista, jossa on etsitty uudentyyppisiä keinoja vanhusten yksinäisyyden lievittämiseksi.
Palvelutalo Rudolf on Helsingin kaupungin yksikkö, jossa on palvelutaloasumista ja ryhmäkotiasumista.
Näitä muista erillään sijaitsevia asuntoja vuokrataan hankkeessa kolmelle nuorelle.
Helsingissä on vanhastaan lukuisia kaupungin palvelutaloja, joihin on viime vuosina sijoitettu vain ympärivuorokautista hoivaa tarvitsevia ikääntyneitä.
Palvelutalo Rudolfissa on ollut erillisiä asuntoja, joihin on ollut vaikea löytää sopivia ympärivuorokautista hoivaa tarvitsevia vanhuksia asukkaiksi.
Vielä ei ole käytettävissä systemaattista analyysia Helsingin kokeilun tuloksista.
Espoossa nuorten asunnottomuuden poistamiseksi on kehitetty välivuokrausmallia yhteistyössä Y-säätiön ja YM:n kanssa.
Välivuokrausmallikokeilu on käynnistetty Espoossa keväällä 2016.
Näihin kohteisiin on tulossa yhteensä noin 200 nuorisoasuntoa, joista osa osoitetaan erityistä tukea tarvitseville nuorille.
Lisäksi nuorille on suunnitteilla ja rakenteilla asuntoja myös yksityisille tonteille, joten nuorille tarkoitettu asuntotarjonta paranee Espoossa lähivuosina.
Ikääntyneiden yksinäisyys on merkittävä inhimillinen kärsimys.
Yksinäisyyden syyt ovat moninaisia ja niin myös keinot, joilla siihen vastataan.
Espoossa on käynnistynyt Seniori-Vamos -projekti, jolla etsitään ja löydetään kotona asuvia yksinäisiä ikääntyneitä ja autetaan heitä.
Myös erilaisilla ryhmätoiminnoilla tarjotaan mahdollisuus osallisuuteen ja kohtaamisiin.
Hoivakotien ja palvelutalojen vapaaehtois- ja asukastoimintaa on kehitetty, jotta asukkailla olisi mahdollisuus osallisuuteen ja vaikuttamiseen.
Hoivakotien ja palvelutalojen päivittäistä toimintaa on lisätty, muun muassa viikonlopun virkistystoimintaa ja ulkoilua.
Useat ikääntyneiden asumiskohteet ovat ARA-tuettuja.
Niissä ARA-kohteissa, joissa kohteelle on myönnetty investointiavustusta tai kohde on muuten osoitettu tietylle käyttäjäryhmälle, käyttäjäryhmien muuttaminen vaatii ARAn hyväksynnän.
Perusteluna voi olla se, että kohteessa on vajaakäyttöä eikä alkuperäiselle käyttäjäryhmälle ole tarvetta.
Espoossa on 81 kpl kaupungin omistuksessa olevia palvelutaloasuntoja.
Leppävaaran elä ja asu -seniorikeskuksen valmistuttua alkuvuonna 2017 on tavoitteena luopua 59 palvelutaloasunnosta, jolloin jäljelle jää 22 kpl palvelutaloasuntoja.
Kaupungin palvelutalojen yhteydessä olevat asunnot eivät ole tällöin ratkaisu Espoossa nuorten ja ikääntyneiden yhteisasumiselle.
Kodinkone kosahti - korvaako kotivakuutus?
Kodinkone kosahti
Marraskuussa 2018 tekemäämme kyselyyn vastanneista 42 prosenttia jättää astianpesukoneen päälle poistuessaan kotoa.
Monen perustelu toimintaan voi olla se, että “ei ennenkään ole mitään sattunut”.
Meille vakuutusyhtiössä kuvio on kuitenkin tuttu.
Yksin tiskaamaan jätettyyn koneeseen tulee oikosulku ja se syttyy tuleen.
Kun kotona ei ole ketään, paloa ei huomata ajoissa ja tuhot ovat sen mukaisia.
Yksin päälle jätetty tiskikone on vain yksi esimerkki monista viattoman kuuloisista tilanteista, joilla voi olla vakavia seurauksia.
Jotta vakuutusmaksut pysyisivät siedettävinä, joudumme tekemään vakuutusehtoihin joitain rajoituksia.
Helposti ehkäistävissä olevat vahingot ovat esimerkiksi sellaisia.
Emme missään nimessä halua sinulle sattuvan vahinkoa, etenkään sellaista, josta maksettavaa korvausta jouduttaisiin rajoittamaan.
Sen sijaan suosittelemme sinua perehtymään vakuutustesi rajoituksiin ja suojeluohjeisiin.
Niin tylsältä kuin se kuulostaakin, se kannattaa.
Tässä muutamia esimerkkejä kodinkonevahinkojen korvattavuutta koskevista rajoituksista ja suojeluohjeista ja miksi ne ovat olemassa:
Vakuutus korvaa vain yllättävät vahingot.
Ei tiensä päähän tullutta kodinkonetta.
Autamme sinua selviämään arjesta silloin, kun jonkin laitteen yllättävä hajoaminen pistää kapuloita rattaisiin.
Vakuutukset kattavat yllättävät, ennalta arvaamattomat vahingot - eivät kulumaa tai iän tuomia “ominaisuuksia”, jotka ovat olleet odotettavissa.
Milloin en saa korvausta?
Kun vanhan pesukoneesi käytössä kuluneet laakerit sanovat itsensä irti.
Milloin saan korvauksen?
Kun pesukoneesi lakkaa yhtäkkiä toimimasta ohjelmistovian vuoksi.
Kodinkoneen arvo laskee iän myötä.
Siksi myös siitä maksettava korvaus pienenee.
Käytetystä kodinkoneesta ei koskaan saa myydessä uuden hintaa.
Siksi vakuutuksesta saatava korvauskin perustuu hajonneen laitteen arvoon tänä päivänä.
Kodinkoneen päivänarvon voit arvioida laskurillamme.
Milloin en saa korvausta?
Kun hajonnut jääkaappisi on niin vanha, että sen päivänarvo on alhaisempi kuin omavastuusi.
Milloin saan korvauksen?
Jos korkeintaan 6 vuotta vanha jääkaappisi lakkaa yhtäkkiä toimimasta eikä vika ole korjattavissa, hankintapalvelumme hoitaa sinulle uuden vastaavan jääkaapin kotiin kannettuna.
Maksat jääkaapista vain mahdollisen omavastuun.
Jotta osaisit välttyä ehkäistävissä olevilta vahingoilta ja vakuutusmaksut pysyisivät siedettävinä, vakuutuksissa on suojeluohjeita.
Meillä on pitkä kokemus siitä, millaisia helposti ehkäistävissä olevia vahinkoja ihmisille sattuu.
Perehtymällä vakuutustesi rajoituksiin voit välttyä yleisimmiltä ehkäistävissä olevilta vahingoilta - ja yllättäviltä korvauspäätöksiltä.
Milloin korvausta voidaan alentaa?
Kotimatkalla puhelimella käynnistämäsi uuden tiskikoneen poistoletku vuotaa ja tuhoaa keittiön lattian.
Saamaasi korvausta alennetaan, koska suojeluohjeiden mukaan tiskikoneen käyttöä on valvottava palo- ja vuotovaaran vuoksi.
Milloin saan täyden korvauksen?
Astut tiskikoneesta vuotaneeseen lätäkköön.
Sammutat tiskikoneen, suljet vesihanan ja kuivaat lattian heti.
Lattialle ei ehdi aiheutua vahinkoa ja tiskikoneesi hajonnut luukku korjataan vakuutuksesi piikkiin.
Kodinkoneiden huolimattomalla käytöllä voi olla vakavia seurauksia.
Siksi suojeluohjeiden noudattaminen kannattaa.
Suojeluohjeisiin on kirjattu tilanteita, joiden seuraukset voivat olla tuhoisia.
Suojeluohjeita noudattamalla voit siis välttyä vakavilta, jopa ihmishenkiä vaativilta vahingoilta.
Milloin korvausta voidaan alentaa?
Kotitalosi päädyssä ollut kylmä varasto tuhoutuu yöllä tulipalossa.
Palo on vähällä levitä asuinrakennukseen, jossa perheesi nukkuu.
Palon syttymissyyksi selviää pakkasen aiheuttama arkkupakastimen kompressorin ylikuumeneminen.
Saamaasi korvausta alennetaan, koska suojeluohjeissa kylmälaitteiden käyttö tiloissa, joissa lämpötila laskee nollan alapuolelle, kielletään palovaaran vuoksi.
Milloin saan täyden korvauksen?
Keittiössä oleva jääkaappipakastin lakkasi toimimasta ja suli.
Saat laitteesta täyden korvauksen ja säästyt lisävahingoilta, koska olet tarkistanut kaapin takaa pölyjä imuroidessasi, että sulamisvesi menee haihdutusastiaan ja olet asentanut kaapin alle vuotoa rajaavan turvakaukalon.
Vuosittaisella imuroinnilla huolehdit, ettei jääkaappipakastimen taakse kertyvä pöly aiheuta palovaaraa.
Käyttöohjeiden lukeminen kannattaa - myös vakuutuskorvausten kannalta.
Kun kodinkoneen tarkoituksen vastaisen käytön epäillään aiheuttaneen laitteen rikkoutumisen, vilkaistaan vakuutusyhtiössä laitteen käyttöohjeita.
Käyttöohjeita noudattamalla varmistat, että voit käyttää laitetta mahdollisimman pitkään turvallisesti.
Milloin en saa korvausta?
Robotti-imuri ajaa parvelta alas ja hajoaa.
Milloin saan korvauksen?
Käyttöohjeiden mukaan robotti-imurisi osaa varoa tippumista, mutta toimintahäiriön vuoksi imuri ajaa silti parvelta alas ja hajoaa.
Saat imurin hajoamisesta korvauksen.
Huomaathan, että eri vakuutusyhtiöiden kotivakuutusten ehdot eroavat toisistaan ja ehdot uudistuvat säännöllisin väliajoin.
Esimerkit pätevät Fenniaturvan kotivakuutuksen viimeisimpiin vakuutusehtoihin 14.11.2018.
Vakuutusehtoja sovelletaan liikenteessä käytettäville moottoriajoneuvoille myönnettäviin ajoneuvokohtaisiin liikennevakuutuksiin.
Vakuutuksenottajia voivat olla yksityiset henkilöt, yritykset ja yhteisöt.
Moottoriajoneuvon liikennevakuutus on voimassa kaikissa Euroopan talousalueen (ETA) valtioissa.
Vakuutus kattaa sen ETA-valtion lainsäädännön mukaisen vakuutusturvan, jossa vahinko sattui, tai liikennevakuutuslain mukaisen vakuutusturvan, jos se on tätä parempi.
Green Card -yleissopimukseen liittyneissä ETA-valtioiden ulkopuolisissa valtioissa liikennevakuutus on voimassa vastuuvakuutuksena Fennian antaman vihreän kortin (green card) perusteella, tai ilman vihreää korttia, kun sellainen ei ole välttämätön.
Liikennevakuutus korvaa moottoriajoneuvon liikenteeseen käyttämisestä aiheutuneita henkilö- ja esinevahinkoja liikennevakuutuslain mukaan.
Suomessa asuva vahinkoa kärsinyt voi valita, että Suomen liikennevakuutuslain mukaan vakuutetun ajoneuvon liikenteeseen käyttämisestä muualla ETA-alueella kuin Suomessa sattunut henkilövahinko korvataan Suomen lain mukaan, vaikka vahinko lainvalintaa koskevien säännösten mukaan muuten tulisi korvattavaksi muun lain mukaan.
4.
Vakuutuksenottajan on ennen vakuutuksen myöntämistä annettava oikeat ja täydelliset vastaukset Fennian tai sen edustajan esittämiin kysymyksiin, joilla voi olla merkitystä Fennian vastuun arvioimisessa.
Vakuutuksenottajan on lisäksi vakuutuskauden aikana ilman aiheetonta viivytystä oikaistava Fennialle antamansa, vääriksi tai puutteellisiksi  havaitsemansa tiedot.
Jos vakuutuksenottaja on tahallaan tai törkeää huolimattomuuttaan laiminlyönyt vakuutussopimuslain 22 §:ssä säädetyn tiedonantovelvollisuuden, ja Fennia olisi oikean tiedon saatuaan antanut vakuutuksen korkeampaa maksua vastaan, Fennialla on oikeus periä korkeampi  vakuutusmaksu takautuvasti.
Jos Fennia olisi antanut vakuutuksen alempaa maksua vastaan kuin oli sovittu, Fennia ei palauta liikaa perittyä maksua.
Vakuutuksenottajan on ilmoitettava viipymättä Fennialle, jos vakuutussopimusta päätettäessä ilmoitetut olosuhteet tai jokin vakuutuskirjassa mainittu asiantila on vakuutuskauden aikana muuttunut.
Tällaisesta muutoksesta on ilmoitettava viimeistään kuukauden kuluttua muutosta seuraavan vuositiedotteen saamisesta.
Jos vakuutuksenottaja on tahallaan tai huolimattomuuttaan, jota ei voida pitää vähäisenä, laiminlyönyt vakuutussopimuslain 26 §:n 1 ja 2 momentissa säädetyn velvollisuuden ilmoittaa vaaran lisääntymisestä, ja  Fennia olisi oikean tiedon saatuaan antanut vakuutuksen korkeampaa maksua vastaan, Fennialla on laiminlyönnistä tiedon saatuaan oikeus periä korkeampi vakuutusmaksu takautuvasti.
Fennian vastuu alkaa, kun Fennia tai vakuutuksenottaja on antanut tai lähettänyt hyväksyvän vastauksen toisen sopijapuolen tarjoukseen, jollei muusta alkamisajankohdasta ole osapuolten kesken yksilöllisesti sovittu.
Fennian vastuun alkamisajankohtaa ei voi sopimuksin siirtää tätä aikaisemmaksi.
Jos kuitenkin on erityisiä syitä, esimerkiksi vakuutuksenottajan aikaisempien maksujen laiminlyönti, Fennian vastuu alkaa vasta, kun ensimmäisen vakuutuskauden maksu on maksettu.
Tästä maksun maksamisvelvoitteesta ennen vakuutuksen voimaantuloa kerrotaan myös laskussa.
Ensimmäinen vakuutuskausi on enintään 13 kuukautta ja seuraavat  vuoden pituisia.
Jos ei jäljempänä toisin mainita, vakuutussopimus on voimassa vakuutuskausittain siihen asti, kunnes ajoneuvon omistajan tai haltijan vakuuttamisvelvollisuus tämän ajoneuvon osalta päättyy, vaikka vakuutusmaksua ei olisikaan maksettu määräaikana.
Vakuutusmaksut lasketaan liikennevakuutuslain 20 §:n ja Fennian soveltamien maksuperusteiden mukaan ottaen huomioon vakuutettujen  edut siten, että maksut ovat kohtuullisessa suhteessa vakuutuksista aiheutuvien, odotettavissa olevien kustannusten pääoma-arvoon.
Vakuutusmaksun määräämisessä otetaan huomioon vahinkoa kärsineiden ja vakuutettujen etujen turvaavuus sekä liikennevahinkoriski.
Vakuutusmaksut voidaan määrätä erilaisiksi eri vakuutuksenottajaryhmien erilaiset vahinkoriskit huomioon ottaen.
Fennialla on yksityishenkilöille oma bonusjärjestelmä, jota sovelletaan yksityishenkilöiden liikennevakuutuksiin jäljempänä mainituin poikkeuksin.
Kun vakuutuksenottaja on yritys- ja yhteisötietolaissa (244/2001) tarkoitettu yritys, sovelletaan liikennevakuutukseen yritysten bonusjärjestelmää jäljempänä mainituin poikkeuksin, ellei toisin ole sovittu.
Liikennevakuutuksen bonusluokka määräytyy vakuutusehtojen liitteenä olevien taulukoiden ja vakuutuksista korvattujen vahinkojen lukumäärän perusteella.
Vakuutuksenottajalle, joka on yksityishenkilö, muodostetaan Fennian käyttämien maksuperusteiden laskentasääntöjen mukaan liikennevakuutuksen bonusluokka, joka lasketaan kaikista vakuutusta tehtäessä vakuutuksenottajalla olevista vahinkohistorioista.
Näin laskettu bonusluokka on voimassa aina yhden vakuutuskauden kerrallaan, ja samaa bonusluokkaa sovelletaan kaikkiin saman vakuutuksenottajan samaan bonusryhmään kuuluviin ajoneuvoihin.
Vahinkohistorialla tarkoitetaan vakuutuksenottajan vakuutuksien voimassaoloaikaa ja vahinkoja.
Vahinkohistoriaa ei voi siirtää toiselle vakuutuksenottajalle eikä ajoneuvolta toiselle.
Lisäksi ajoneuvojen erilainen käyttö huomioidaan vakuutusmaksua  määritettäessä.
Ajoneuvot jaetaan käyttötarkoituksen mukaan viiteen käyttöluokkaan, joille kullekin muodostuu oma bonusluokkansa.
Jos vakuutuksenottaja ei anna suostumustaan vahinkohistoriatietojensa tarkistamiseen, Fennia sijoittaa yksityishenkilön yksityiskäyttöisen auton vakuutuksen bonusluokkaan 0 (ei bonusta) sekä yksityishenkilön yksityiskäyttöisen moottoripyörän ja yrityksen ajoneuvon vakuutuksen bonusluokkaan U (ei bonusta).
Jos vakuutuksenottajalla ei ole vahinkohistoriassa vahinkoja, voidaan yksityishenkilön yksityiskäyttöisen auton vakuutusmaksuun soveltaa ikäperusteiseen vahinkoriskitilastoon perustuvaa hinnoittelua, joka määrittelee bonusluokan vakuutuksenottajan iän mukaan.
Jos vakuutuksenottaja täyttää vähintään 30 vuotta vakuutuksen alkamisvuonna, sijoitamme auton vakuutuksen bonusluokkaan 12 (bonus 64 %).
Tämä edellyttää, että vakuutuksenottajalla ei ole aiempaa vahinkohistoriaa tai korvattua vahinkoa edeltävän viiden vuoden ajalla bonusryhmässä 1 (autot).
Jos vakuutuksenottaja täyttää vähintään 23 vuotta vakuutuksen alkamisvuonna, sijoitamme auton vakuutuksen bonusluokkaan 8 (bonus 52 %).
Tämä edellyttää, että vakuutuksenottajalla ei ole aiempaa vahinkohistoriaa tai korvattua vahinkoa edeltävän viiden vuoden ajalla bonusryhmässä 1 (autot).
Jos vakuutuksenottaja on alle 23-vuotias, sijoitamme auton vakuutuksen bonusluokkaan 4 (bonus 40 %) edellyttäen, että vakuutuksenottajallaei ole aiempaa vahinkohistoriaa tai korvattua vahinkoa edeltävän viiden vuoden ajalla bonusryhmässä 1 (autot).
Moottoripyörän uusi vakuutus sekä moottoripyörän vakuutus, jonka bonus ei ole vahingon vuoksi alemmassa bonusluokassa, sijoitetaan bonusluokkaan 3 (20 %:n bonus).
Yksityishenkilön moottoripyörän vakuutusmaksussa otetaan lisäksi huomioon vakuutuksenottajan muiden moottoripyörien vahinkohistoriat, siten kuin edellä on kerrottu.
Vakuutus sijoitetaan Green Card -järjestelmään kuuluvan ulkomaisen vakuutusyhtiön antaman todistuksen perusteella bonusluokkaan siten, kuin se olisi ollut voimassa Suomessa sen ajan, jonka vakuutuksenottajalla on ollut vakuutus voimassa ulkomailla.
Todistuksessa on mainittava vakuutuksen voimassaoloaika sekä mahdollisten vahinkojen sattumisajankohdat.
Jos vakuutuksenottaja on yritys, vakuutusmaksun laskuperusteet ja ajoneuvon bonusluokka määräytyvät liitteessä olevan yrityksen bonustaulukon ja vahinkojen lukumäärän mukaan.
Suositun kaurakeksinnön taustalta löytyy pitkäjänteistä tutkimustyötä, palkittu väitöskirja ja monta matkaa Kiinaan laukku täynnä kaurajauhoja.
Helsingin yliopiston Vuoden Alumni 2018 haluaa puhua tasa-arvon puolesta.
Haaste tuli syksyllä 2014. Yrittäjä Maija Itkonen taivutteli silloin lapsuudenystäväänsä, tutkija Reetta Kivelää kokeilemaan, pystyisikö kaura-asiantuntija valmistamaan leikattavaa ja paistettavaa ”kauralihaa”.
Kivelä otti haasteen vastaan, ja joulun aikaan hänen kotikeittiössään valmistui kaurasta tehty, rakenteeltaan schnitzelmäinen, ruskistuva kasvispihvi.
Nyhtökaura on tuonut kehittäjälleen, teknologiajohtaja Reetta Kivelälle paljon julkisuutta.
Hänen polkunsa startup-maailmaan on kulkenut epätavallisen opiskelija-ajan, elintarviketeollisuuden tutkimuspainotteisten työpaikkojen ja palkitun väitöstutkimuksen kautta.
– Äitiysloma tarjosi mainion breikin valmistautua pääsykokeisiin, Kivelä sanoo.
Kemia oli tuntunut nuoresta Kivelästä liian laajalta.
Kun luennoilla tutkailtiin molekyylin pyörimistä avaruudessa, avoinna oli koko maailma – tai ainakin koko kemiallinen maailma.
Se ahdisti käytännöllisesti ajattelevaa opiskelijaa, ja hän löysi opinto-oppaasta elintarvikekemian.
– Siitä sain ”matriisin” eli raamit tekemiselleni.
Kaikki kemia tapahtuikin elintarvikkeen sisällä, joten hommaa saattoi helpommin lähestyä.
Kivelä muutti perheineen Viikin Maakaarelle opiskelijataloon, jossa kaikki muutkin olivat perheellisiä.
Kun yksi lähti luennolle, toiset äidit huolehtivat lapsesta.
Jos tämä ei onnistunut, Kivelä jätti tyttärensä itkuhälyttimen kanssa vaunuihin luentosalin ulkopuolelle.
– Lapsen kanssa on kiva olla kotona, mutta se ei tuo älyllistä haastetta.
Opinnot ja kurssien tenttimiset sopivat hyvin siihen elämänvaiheeseen, hän kertoo.
Parasta oli, kun Kivelä hahmotti ”matriisin”, eli sen mitä elintarviketiede kokonaisuutena tarkoittaa ja mikä liittyy mihinkin.
– Opin opiskelemaan, mikä oli siinä vaiheessa melkoinen flow.
Pystyin pitämään kokonaisuuden mielessäni ja helposti lisäämään siihen palasia.
Sitä kokemusta kannan mukanani.
Opiskelutahti hidastui vuonna 2000, kun perheeseen syntyi kaksoset.
Gradu viivästyi vuoden, kun Kivelä hoiti kotona kolmea tytärtä.
Ensimmäisessä työpaikassaan elintarvike- ja ympäristölaboratoriossa Hämeenlinnassa Kivelän alaisena oli viisi laboranttia.
– Kukaan ei ollut kertonut, että minusta tulee heti esimies.
Ilman työkokemusta se oli melkoinen alkusokki.
Hämeenlinnasta Kivelä siirtyi pian Atrian nakki- ja salaattitehtaille Forssaan kehitystyöhön.
Vuonna 2007 hän pääsi Helsingin yliopiston viljateknologian tutkimusryhmään tekemään väitöskirjaa kauran terveellisestä ravintokuidusta beetaglukaanista.
Oikeastaan hän ei olisi saanut tehdä niin, koska jatko-opintoihin vaaditaan vähintään M:n arvosana gradusta – Kivelällä se oli C.
– Silloin oltiin hövelimpiä kuin nyt.
Ehkä lieventäväksi asianhaaraksi katsottiin se, että yleisopinnoista minulla oli erinomaiset arvosanat.
Kauran beetaglukaani tutkitusti alentaa veren LDL-kolestererolitasoja ja auttaa ylläpitämään tasaista verensokeria.
Toisaalta – kuten jokainen kaurapuuroa keittävä havaitsee – se on hyvin limoittava kuitu, joka tukkii helposti tehtaan suodattimet.
Lisäksi beetaglukaanin ongelma teollisuuden kannalta oli se, että se muuttaa hallitsemattomasti muotoaan.
Esimerkiksi kaurajuoma voi olla aluksi hyvinkin paksua, mutta muuttuu säilytyksessä vetiseksi.
Väitöskirjan ohjaaja Tuula Sontag-Strohm antoi Kivelälle selvitettäväksi, miksi näin käy.
– Se oli soveltavaa tiedettä, jonka ytimessä oli konkreettinen ongelmanratkaisu, tutkija kertoo.
Tutkimusryhmä huomasi ensimmäistä kertaa maailmassa, että beetaglukaani pilkkoutuu säilytyksessä.
Sen aiheuttaa muiden tekijöiden ohella kuitumolekyylin hapettuminen.
Tutkijat havaitsivat myös uusia hapettumisreaktoita.
Sekä askorbiinihappo eli C-vitamiini ja rauta kiihdyttävät beetaglukaanin hapettumista ja näin myös sen pilkkoutumista.
Löydös oli tärkeä, koska elintarviketeollisuudessa askorbiinihappoa käytetään yleensä päinvastoin estämään tuotteen hapettumista.
– Beetaglukaanin hajoamista ei voi täysin estää, ja teollisuusprosessien vuoksi hajoaminen on jopa suotavaa.
Tärkeää kuitenkin on tuntea prosessi, jolloin sitä voi hallita, Kivelä sanoo.
Väitöskirja valittiin vuonna 2011 Helsingin yliopiston soveltavien biotieteiden vuoden väitöskirjaksi.
– Oli siistiä, kun löytyi syy kaurakuidun pilkkoutumiseen.
Yksin maailmassa sain lähteä puolustamaan löydöstäni kongresseissa.
Ensin jouduin puolustelemaan tuloksiani, mutta kun asiaa tutki enemmän, niin löydökset menivät yhä samaan maaliin.
Kivelä työskenteli Fazerilla tutkimuspäällikkönä neljä vuotta selvittäen muun muassa sitä, miten kaakaon jalostaminen suklaaksi vaikuttaa sen antioksidantteihin, flavanoleihin.
Sitten tuli syksy 2014 ja lapsuudenystävän, ajan henkeä hyvin haistelleen Maija Itkosen pyyntö uudenlaisen, nopean ja helppokäyttöisen kaurapohjaisen tuotteen kehittämisestä.
Keväällä 2015 Itkonen ja Kivelä perustivat Gold&amp;Green Foods -yhtiön.
Pelkkää kauraa sisältävä tuote tuntui kuitenkin teollisessa mittakaavassa niin hankalalta, että naiset rekrytoivat tutkimuspäälliköksi palkokasveihin erikoistuneen Helsingin yliopiston tutkijan Zhong-qing Jiangin.
Kivelä lähti hänen kanssaan Pohjois-Kiinaan, jossa on teollista tietotaitoa soijan prosessoinnista.
Alue on maailman suurimpia kauran tuottajia, ja siellä valmistetaan paljon innovatiivisia kauratuotteita, kuten kauranuudeleja ja jälkiruokapalleroita kauraleseistä.
Ensimmäisellä matkalla kaksikko kantoi suomalaisia kaurajauhoja ja -leseitä rinkoissaan.
Kun yhteistyölaboratorio löytyi Pekingin läheltä maaseudulta, he kuljettivat suurempia kauraeriä matkalaukuissa.
Kiinalaislaboratoriossa kauraan sekoitettiin härkäpapua ja keltahernettä.
Massa pidettiin kuivahkona, jottei kaura limoitu.
Massaa hierrettiin ja kuumennettiin koneellisesti, jotta saataisiin sopivan pitkiä kuituja.
Kauran osuutta seoksesta nostettiin asteittain.
– Kun saatiin rakenne, jossa oli puolet kauraa, labra räjähti huutoon.
Kolmekymmentä miestä puhui innokkaasti kiinaa, kohotteli mukeja ja intoili, että tästä tulee seuraava Pepsi Company, Kivelä kuvailee läpimurron hetkeä.
Paluumatkalla tullissa kaksikon oli vaikea selittää, mitä kankaan näköinen Nyhtökaura-kuitu oikein oli.
Suomessa Nyhtökaura oli heti valtava menestys.
Kysyntää on edelleen verrattomasti enemmän kuin Järvenpään tehdas pystyy tuottamaan.
Gold&amp;Green Foodsin strategiana ei kuitenkaan ole olla ruokatehdas vaan teknologiayritys.
Tarkoitus on pitää resurssit tuotekehityksessä ja myydä lisenssejä Nyhtökauran valmistukseen elintarvikeyrityksille ympäri maailmaa.
Uusien Nyhtökaura-laatujen ohella Arabian tuotekehityslaboratoriossa on suunnitteilla lukuisia muita kasvispohjaisia proteiininlähteitä.
Helsingin yliopiston alumniyhdistys valitsi Reetta Kivelän Helsingin yliopiston Vuoden Alumniksi 2018.  Kivelästä tuntuu luontevalta olla Vuoden Alumni.
Hän ei koe, että olisi koskaan poistunut yliopiston käytäviltä.
Uudessa kunniatehtävässään hän aikoo pitää meteliä ainakin tasa-arvosta ja innovoinnista.
– Suomessa ei ole koskaan tarvinnut ajatella, että olen vain tyttö.
Jo Keski-Euroopassa elintarvikeala on paljon perinteisempää ja miehisempää, hän sanoo.
Kivelän mukaan innovaatioita kuitenkin syntyy kunnolla vasta, kun erilaiset ihmiset katsovat maailmaa eri näkökulmista.
– Nyhtökauran ideaan oli helppo sukeltaa sisään, kun minulla oli omat kokemukseni työssäkäyvänä kasvissyöjä-äitinä.
Ei ollut aikaa liottaa linssejä.
Kivelän mukaan suomalaiseen mentaliteettiin kuuluu turhaa häpeää epäonnistumisesta.
Hän itse on kokenut, että hyvinvointiyhteiskunnan tuoma perusturvallisuus pikemminkin kannustaa kokeilemaan myös hulluja asioita, joissa onnistumisen mahdollisuus on pieni.
Jos Kivelä muuttaisi ylipistolla jotain, hän haluaisi opettajien kertovan tieteen ja teorian lisäksi myös siitä, mistä ovat itse huolissaan.
– Luennoista viisi minuuttia voisi olla ”mitä ajattelin tänään” -osuutta.
Eihän innovaatioita voi syntyä, jos mikään ei huoleta.
Turusta Helsinkiin
Professori Friedrich Argelander.
Kuva: Helsingin yliopistomuseo
Helsingin observatorio rakennettiin vuosina 1831–34. Rakennuksen suunnittelivat arkkitehti Carl Ludvig Engel (1778–1840) ja tähtitieteen professori F.W.A. Argelander (1799–1875).
Engel oli joitakin vuosia aiemmin suunnitellut Turkuun uuden observatorion, jonka Argelander sitten viimeisteli havaintokuntoon.
Turun palon jälkeen yliopisto muutti Helsinkiin ja uuteen pääkaupunkiin tarvittiin myös uusi observatorio.
Argelander oli löytänyt rakennukselle sopivan paikan Ulricasborgin vuorelta (nykyiseltä Tähtitorninmäeltä).
Observatoriolta tuli olla esteetön näköala taivaalle, mutta rakennuksen tuli myös näkyä hyvin kaupungin satamaan.
Observatorion keskitornin mastosta pudotettiin nimittäin joka päivä tasan kello 12 aikamerkkipussi, josta Eteläsataman laivat kykenivät tarkistamaan kronometrinsä.
Oikea aika oli välttämätön edellytys laivojen navigoinnille.
Mallina muille observatorioille
Observatorion pohjapiirros.
Kuva: Helsingin yliopistomuseo
Engel halusi suunnitella uudesta observatoriosta "kaupungin kaunistuksen".
Siitä tulikin Helsingin kaupunkikuvaa hallitseva rakennus, joka muodosti kaupungin uuden pohjois-etelä - suuntaisen pääkadun, Unioninkadun, eteläisen päätepisteen.
Vaativaa rakennuksen suunnittelusta teki uusi havaintotekniikka.
Kiinteälle jalustalle asetettava, eri puolille suunnattava linssikaukoputki vaati suojakseen kääntyvän tornin, jossa oli havaintoaukko.
Helsingin observatorion katolle tuli peräti kolme kääntyvää havaintotornia.
Engelin suunnittelema Helsingin observatorio oli 1839 esikuvana Venäjän pääobservatoriolle Pulkovassa.
Uusi torni ja Carte du Ciel -projekti
Pihatorni.
Kuva: Helsingin yliopistomuseo
Tornin suunnitteli Gustaf Nyström (1856–1917).
Observatoriota on peruskorjattu useassa vaiheessa.
Vuoden 1944 suurpommitusten seurauksena mm. valokuvausteleskoopin torni vaurioitui pahoin, mutta Observatorio säästyi pahoilta vaurioilta.
Myöhempiä vaiheita
Tähtitieteen professori Anders Donnerin koti, salinäkymä.
Kuva: Helsingin kaupunginmuseo / CC BY 4.0
Kaupungin kasvaessa sen valot ja pöly haittasivat yhä pahemmin tähtitieteellisiä havaintoja.
Havaintotoiminta keskittyikin ensin 1970-luvulla Kirkkonummen Metsähoviin, sen jälkeen kansainvälisiin havaintokeskuksiin (mm. Kanarian saarilla ja Chilessä) ja havaintosatelliitteihin.
Observatorion valtauksessa 1969 opiskelijat vaativat rakennusta kokonaan opetuksen ja tutkimuksen käyttöön.
Näin tapahtui ja Engelin rakennukseen suunnittelema professorin virka-asunto muutettiin kirjasto- ja työtiloiksi.
Itäiseen pihasiipeen sisustettiin vahtimestarin asunto ja länsisiipi muutettiin instrumenttien valmistus- ja korjauspajaksi.
Observatorion 150-vuotisjuhlan kunniaksi 1984 luentosalia, itä- ja länsirotundaa sekä torneja kunnostettiin ja meridiaanisalista tehtiin näyttelytila.
Tähtitieteen yleisökeskus
Sähkönäyttelyn paja.
Kuva: Helsingin yliopistomuseo
Tähtitieteen laitos lopetettiin vuonna 2010 yliopiston uudistusten seurauksena.
Observatoriorakennus peruskorjattiin 2011–2012.
Nykyisin rakennuksessa toimii Helsingin yliopistomuseon tähtitieteen yleisökeskus, joka on avoinna kaikille avaruudesta ja tähtitieteestä kiinnostuneille.
Observatorio pyrkii erityisesti herättämään lasten ja nuorten mielenkiintoa luonnontieteitä kohtaan.
Eettiset periaatteet kiteyttävät yhteisön arvot ja ihanteet.
Niissä ilmaistaan, mihin yhteisö tahtoo sitoutua ja minkä varassa toimia sekä millaisia päämääriä se tavoittelee.
Eettisten periaatteiden tarkoitus on tehdä näkyväksi ihanteet, joihin toiminnassa pyritään, ja tarjota välineitä, joiden avulla yhteisten arvojen toteutumista voidaan arvioida.
Eettisten ihanteiden ja arvojen ohella yliopiston toimintaa ohjaavat muutkin normit.
Lainsäädäntö asettaa rajat, joita ei saa loukata, ja määrittelee eri toimijoiden oikeudet, joita on kunnioitettava.
Hyvään johtamiseen ja tehokkaaseen toimintaan ohjaavilla säännöksillä pyritään muokkaamaan käytännön menettelytavat yhä tarkoituksenmukaisemmiksi.
Eettiset periaatteet koskevat osittain samoja asioita kuin muut toimintaa ohjaavat normit.
Vaikka niidenkin muotoilemisen tarkoitus on taata jokapäiväisen toiminnan oikeellisuus, sujuvuus ja laatu sekä parantaa niitä, niillä on myös toinen tavoite.
Eettisten periaatteiden avulla ilmaistaan korkea ideaali: millainen yliopistoyhteisö olisi, kuinka se toimisi ja miten sen erilaiset jäsenet otettaisiin huomioon, jos eettiset arvot ja ihanteet aina toteutuisivat käytännössä.
Arvot ja ihanteet voidaan melko vaivattomasti listata ja muotoilla tavoitteiksi.
Niiden tunnistaminen ja toteuttaminen toiminnassa on sen sijaan paljon vaikeampaa.
Eettisten ideaalien luettelo voidaan laatia kertasuorituksena, mutta niiden muuttaminen yhteisön jokapäiväisen toiminnan suuntaviitoiksi edellyttää yhteistä sitoutumista ja pitkäjänteisyyttä.
Helsingin yliopistossa on ensimmäistä kertaa sen historian kuluessa laadittu yliopistoyhteisön käyttöön opetuksen ja opintojen eettiset periaatteet.
Niitä ei ole tässä asiakirjassa kirjoitettu ohjeiksi eikä säännöiksi vaan toimintaa kannatteleviksi ihanteiksi.
Ne on tarkoitettu työkaluksi, jonka avulla jokainen voi sekä oman yksikkönsä että koko yliopistoyhteisön jäsenenä tarkastella yksin ja yhdessä muiden kanssa opetusta ja opintoja koskevan toimintansa lähtökohtia, tavoitteita ja ongelmia.
Periaatteita ei ole tarkoitettu opetusta ja opintoja koskevan etiikan lopulliseksi muotoiluksi vaan tueksi ja haasteeksi pohdinnoille ja keskustelulle yliopistotyön kaikille tasoille ja sen kaikkiin tilanteisiin.
Yliopistolaitos on syntynyt palavasta kiinnostuksesta tietää tutkimalla.
Yliopiston ideaan on alusta asti kuulunut halu oppia muilta, jakaa oppimaansa muiden kanssa ja tuottaa yhdessä uutta tietoa.
Idea on osoittautunut kestäväksi: yliopisto elää edelleen oppimisesta ja opettamisesta.
Eettisesti korkeatasoisen opetuksen ja opiskelun lähtökohta ja tuntomerkit
Yliopistolaissa (1. luku, 2§) yliopistoille on annettu tehtäväksi antaa tutkimukseen perustuvaa ylintä opetusta.
Se on sidottu yliopiston velvollisuuteen tutkia ja toimia vuorovaikutuksessa muun yhteiskunnan kanssa.
Laki velvoittaa yliopistot järjestämään kaiken toimintansa niin, että siinä varmistetaan korkea kansainvälinen taso eettisiä periaatteita ja hyvää tieteellistä käytäntöä noudattaen.
Opetuksen ja opiskelun perusedellytys ja lähtökohta on, että jokaisen yliopistolaisen oikeusturva toteutuu toiminnan kaikilla tasoilla ja eri tilanteissa.
Oikeusturvaan kuuluvat toimijoiden yhdenvertaisuus, tasapuolinen kohtelu ja mahdollisuus hakea muutosta itseä koskeviin päätöksiin.
Korkeatasoisen yliopisto-opetuksen ja -opiskelun eettisiä tuntomerkkejä ovat vastuullisuus, keskinäinen luottamus, toiminnan avoimuus ja yhdessä oppiminen.
Opiskelu ja opetus yhdistävät yliopiston kolme tehtävää.
Yliopistossa annettu opetus perustuu tutkimukseen.
Jokainen opettaja on opintojensa kuluessa koulutettu tuottamaan ja hyödyntämään uutta tietoa.
Akateemiset opettajat osaavat käyttää hyväksi myös muiden tekemää tutkimusta ja kehittää opetusmenetelmiään, asettaa oppimistavoitteita sekä arvioida oppimistuloksia opettamista ja oppimista koskevan tutkimuksen avulla.
Opettaminen ja tutkimus kuuluvat läheisesti yhteen: Opettaja ei voi opettaa, jos hän ei päivitä tietojaan ja osaamistaan tutkimalla ja kouluttautumalla.
Tutkiminen irtoaa muusta yhteiskunnasta, jos sitä ei välitetä edelleen opettamalla.
Opetus välittää tutkimustuloksia opiskelijoille.
Vielä tärkeämpi tehtävä opetuksella on siinä, että opiskelijasta voi kehittyä akateeminen asiantuntija vain, jos hän ymmärtää, mihin tutkimustieto perustuu ja omaksuu opinnoissaan tutkijan taitoja.
Opetustilanteet ovat keskeisimpiä uuden tiedon leviämiskanavia ja siksi myös merkittävä yhteiskunnallisen vaikuttamisen väline.
Opetus välittää tieteelliseen tutkimukseen perustuvaa tietoa yhteiskuntaan ja maailmaan kouluttamalla eri alojen asiantuntijoita.
Eettisesti korkeatasoinen opetus yhdistää yliopiston kolme tehtävää.
Opetus perustuu sekä sisällöllisesti että menetelmällisesti relevanttiin ja ajantasaiseen tutkimustietoon.
Se perehdyttää opiskelijat kunkin tieteenalan tuloksiin ja tutkimusmenetelmiin.
Opinnot valmentavat erilaisiin tehtäviin yhteiskunnassa ja maailmassa.
Yliopisto-opintojen ansiosta opiskelijat mieltävät itsensä akateemisiksi asiantuntijoiksi, joiden tehtävä on tuottaa, välittää ja hyödyntää tutkimustietoa ja -osaamista edelleen omassa työssään.
Eettisesti korkeatasoiseen opetukseen kuuluu myös se, että omaksuttuja käytäntöjä muutetaan ja kehitetään sen mukaan, mikä on akateemisen asiantuntemuksen kannalta kulloinkin relevanttia.
Opettamista ja tutkimista ei pidetä toistensa kanssa kilpailevana toimintana, vaan yliopistoyhteisössä kehitetään jatkuvasti erilaisia tapoja yhdistää ne niiden kummankin hyödyksi.
Tutkimukseen perustuva opettaminen on innostavaa, koska se antaa tilaisuuden jakaa ja tuottaa tutkimusideoita, välittää ja testata tutkimuksen tuloksia ja relevanssia sekä olla vuorovaikutuksessa opiskelijoiden kanssa.
Opetus ja opiskelu toteutuvat kannustavassa ilmapiirissä, jossa eri osapuolten toimintaan suhtaudutaan arvostaen.
Opetusta ja opiskelua leimaavat vastuullisuus omasta toiminnasta, omaan työhön sitoutuminen ja muiden osuuden tunnustaminen.
Opiskelu ja opetus yhdistävät yliopiston toimijat.
Yliopiston tehtävät sitovat yliopistoyhteisöön kuuluvat toisiinsa.
Helsingin yliopistossa pyritään siihen, että kaikki tutkijat voivat osallistua opettamiseen ja kaikki opettajat saavat myös tutkia.
Opetuksen arvostaminen ilmenee siinä, että opettajien tekemälle tutkimukselle annetaan aikaa, tilaa ja resursseja.
Myös syvällinen oppiminen edellyttää paneutumista ja mahdollisuutta keskittyä opiskeluun, mikä on otettava huomioon opetuksen suunnittelussa ja toteuttamisessa.
Yliopistossa työskenteleminen ei ole mahdollista ilman jatkuvaa itsensä kehittämistä ja yhdessä oppimista.
Opiskelijat tulevat yliopistoyhteisön jäseniksi ensisijaisesti opiskelemalla ja osallistumalla opetukseen, mutta heillä on tärkeä rooli myös opetuksen ja tutkimuksen yhdistäjinä.
Tutkimusperustaisessa opetuksessa opiskelijoille annetaan vastuuta ja heiltä edellytetään aktiivista panosta.
Tutkiva opetustapa tarjoaa opettajalle mahdollisuuden luoda ja kehittää tutkimusideoita ja testata tuloksia opiskelijoiden kanssa sekä perehdyttää heidät tieteelliseen ajatteluun.
Yliopistoissa harjoitettu tutkimus ei olisi mahdollista ilman jatkuvaa uusien tutkijoiden rekrytoimista, eikä tutkijaksi voi oppia muuten kuin osallistumalla tutkimuksen tekemiseen kokeneempien tutkijoiden joukossa ja rinnalla.
Opiskelun mahdollistaminen ja opetuksen suunnittelu, kehittäminen ja toteuttaminen edellyttävät tuki- ja muita palveluita, joista eri tehtäviä hoitavat yliopistoyhteisön jäsenet huolehtivat yhdessä opettajien ja opiskelijoiden kanssa.
Opetuksen järjestämistä ja toteuttamista voi vaikeuttaa se, että eri toimijat tarkastelevat asiaa lähinnä omasta näkökulmastaan ja omalta kannaltaan.
Ihanne on, että opetusta antavat, sitä suunnittelevat, opetukseen osallistuvat ja sen käytännön järjestämisestä huolehtivat toimivat avoimessa vuorovaikutuksessa keskenään, luottavat toisiinsa ja pystyvät organisoimaan yhteistoimintansa niin, että jokaista kuullaan ja kaikkien näkemykset saavat tilaa.
Kaikille hyville käytännöille on yhteistä se, että ne edistävät eivätkä estä tai haittaa tavoitteiden toteuttamista.
Yliopisto-opetukselle ja -opiskelulle asetetaan monia erilaisia tavoitteita.
Yliopiston päämääränä on kouluttaa asiantuntijoita, välittää tutkimustietoa, kasvattaa akateemiseen kypsyyteen ja koulia maailmankansalaisuuteen.
Yliopistossa on sen monitieteisestä luonteesta ja pitkästä historiasta juontuvia kirjavia käytäntöjä ja erilaisia menettelytapoja.
Opetuksen ja opiskelun suunnittelun, järjestämisen ja toteuttamisen yhdenmukaistaminen sekä keskitetty organisoiminen voivat palvella tehokkuutta.
Samankaltaistaminen kääntyy kuitenkin tarkoitustaan vastaan, jos toimia ei arvioida ensisijaisesti opetuksen ja opiskelun tärkeimpien tavoitteiden näkökulmasta.
Opetus ja opiskelu mielletään koko työyhteisön keskeiseksi toiminnaksi, jonka toteuttamisesta ja laadusta kaikki ovat omalta osaltaan ja yhdessä vastuussa.
Opetus suunnitellaan ja toteutetaan ja opiskelu järjestetään tavalla, joka tukee yhdessä tekemistä ja avointa vuorovaikutusta.
Eri toimijoiden väliset suhteet perustuvat keskinäiselle luottamukselle ja kunkin ammattitaidon ja osaamisen arvostamiselle.
Opettajat ja opiskelijat sitoutuvat yhteiseen toimintaan ja tekevät parhaansa onnistuakseen kulloisessakin tehtävässä.
Korkeatasoinen yliopisto-opetus ja -opiskelu ilmentävät yliopiston laatua yhteisönä.
Opiskeleminen ja opetus eivät ole vain yliopistoinstituution tuntomerkkejä.
Opiskelu ja opetus käytännön toimintana paljastavat myös yliopiston luonteen tutkimus-, opiskelu- ja työyhteisönä.
Huonosti toimiva, pahoinvoiva yhteisö ei kykene pitkäjänteiseen korkealaatuiseen toimintaan.
Hyvän yhteisön tunnistaa siitä, että siihen kuuluvilla on yhteiset päämäärät ja että omaksutut toimintamallit toteuttavat yhteisiä, tavoitteista nousevia intressejä.
Ihanteen mukainen toiminta on avointa ja siinä toteutetut käytännöt ovat johdonmukaisia ja läpinäkyviä.
Työolot ja käytänteet on suunniteltu ja järjestetty niin, että ne palvelevat tehtävän toteuttamista ja tukevat hyvinvointia ja jaksamista.
Eri asemassa olevat kokevat, että asioiden hoitamiseksi kehitetyt menettelytavat ovat reiluja ja oikeudenmukaisia.
Opettamisen kannalta erityisen tärkeää on se, että opettajilla on aito mahdollisuus tehdä työtään itsenäisesti, asettaa tavoitteita ja vaikuttaa omaan toimintaansa ja sen ehtoihin.
Tämä ihanne on perinteisesti ilmaistu puhumalla yliopistossa vallitsevasta opetuksen vapaudesta.
Yhteisiä tavoitteita ja toimintatapoja suunniteltaessa otetaan huomioon, että vastuullinen ja sitoutunut toiminta ei koskaan voi perustua pakkoon vaan siihen, että eri osapuolet voivat pitää päätöksiä myös oman työnsä ja tehtäviensä kannalta mielekkäinä.
Yliopistoyhteisöä voidaan kuvata keskenään ristiriitaisin määrein.
Yliopisto on yhteisönä sekä hierarkkinen että tasa-arvoinen.
Sen toiminnassa on monia pitkäänkin samana pysyviä piirteitä, mutta se muuttuu koko ajan sopeutumalla kunkin ajan haasteisiin.
Tiede ja sen tulosten välittäminen opetuksen ja opiskelun avulla perustuvat keskinäiseen jakamiseen, mutta samalla vertaileminen ja kilpailu kuuluvat olennaisesti akateemiseen yhteisöön.
Yliopisto korostaa omia perinteitään, mutta on ylpeä dynaamisesta luonteestaan.
Se on organisaatioltaan vakiintunut instituutio, mutta uudet innovaatiot syntyvät vain luovan toiminnan varaan rakentuvassa, entisestä ennakkoluulottomasti luopuvassa ympäristössä.
Ihanteellisessa yhteisössä jännitteet tunnistetaan ja niiden vaikutuksesta voidaan keskustella avoimesti.
Silloin voidaan myös yhdessä hahmotella käytäntöjä, joita noudattamalla ristiriidat eivät kärjisty toimintaa haittaaviksi konflikteiksi vaan kannustavat etsimään yhteistä etua ja mahdollisuuksia toimia yhdessä kaikkien parhaaksi.
Opetukseen osallistuminen on kuitenkin mielekästä ja motivoivaa vain, jos opetus on sisällöltään ja toteutukseltaan korkeatasoista.
Ideoiden kehittämisen ja jakamisen sekä yhteisten menettelytapojen löytämisen kannalta on tärkeää, että opiskelijoilla, opettajilla, tutkijoilla sekä muulla henkilökunnalla on mahdollisuus myös epäviralliseen yhdessäoloon ja vuorovaikutukseen ja että yliopisto rohkaisee yhteisön jäseniä osallistumaan tällaiseen toimintaan ja tukee heitä siinä.
Yliopiston yhteisöllinen luonne näkyy siinä, että sen piirissä toimii suuri joukko vapaita yhteenliittymiä: ylioppilaskunta, osakuntia, ainejärjestöjä, ammatti- ja tieteellisiä yhdistyksiä, seuroja, kiltoja, opinto- ja muita piirejä sekä harrastusjärjestöjä.
Yliopistoideaan kuuluva yhteisöllisyys on intellektuaalinen ja sosiaalinen voimavara, jonka arvo ja merkitys unohtuvat helposti, jos toimintaa ryhdytään arvioimaan pelkästään määrällisten kriteerien varassa.
Yliopistoyhteisö, jonka sisäinen toiminta ilmentää keskinäistä kunnioittamista, arvostamista ja muiden huomioon ottamista, voi tukea merkittävällä tavalla avointa yhteiskuntaa ja sitä ylläpitäviä rakenteita myös silloin, kun yliopistoon kuuluvat osallistuvat erilaiseen kansalaistoimintaan.
Opetusyhteistyöhön osallistuvien toiminta perustuu keskinäiseen kunnioittamiseen.
Yhdessä toimimista ja keskinäistä oppimista ja jakamista pidetään tärkeänä ja edistetään.
Toiminnassa otetaan huomioon osallistujien erilaiset tarpeet ja toiveet ja pyritään löytämään tapoja sovittaa ne yhteisiin tavoitteisiin.
Omaa toimintaa arvioidaan jatkuvasti eri kannoilta.
Esitettyyn kritiikkiin ja parannusehdotuksiin suhtaudutaan avoimesti ja myönteisesti tarkastelemalla niitä kehittämistä edistävinä voimavaroina.
Yliopisto-opetuksessa ja -opinnoissa voi tulla eteen erilaisia yllättäviä vaikeuksia.
Joskus osuvin tapa luonnehtia näitä tilanteita on kutsua niitä eettisiksi ongelmiksi.
Seuraavassa kuvataan joitakin tällaisia kysymyksiä sekä ehdotetaan, millaisia seikkoja niistä keskusteltaessa ja niitä selviteltäessä voi olla hyvä ottaa huomioon.
Vapaus on yliopisto-opiskelun, tutkimuksen ja opetuksen keskeinen arvo.
Vapautta voidaan kuitenkin käyttää myös väärin.
Jokainen voi vapaasti valita alan, jota hän tahtoo opiskella, mutta saadakseen osallistua rajoituksetta tutkintoon johtavaan opetukseen hän joutuu osallistumaan aikaa ja vaivannäköä edellyttävään karsintamenettelyyn.
Jotta yliopisto-opintoja suunnittelevat voisivat tehdä itselleen parhaiten soveltuvaa alaa koskevia perusteltuja valintoja, hakijoille suunnatun rekrytointiviestinnän pitää olla rehellistä ja pohjautua asiatietoon niin, että siinä annetaan realistinen kuva opinnoista, niiden sisällöstä ja vaatimuksista sekä niissä menestymisen edellytyksistä.
Keskeinen motivaatiota ylläpitävä tekijä on se, että opiskelija saa riittävästi kunnollista palautetta opinnoistaan niiden eri vaiheissa.
Opiskelijat, jotka voivat tuntea olevansa yliopistoyhteisön oikeita jäseniä, joiden mielipiteillä, näkemyksillä ja toiminnalla on merkitystä, sitoutuvat opintoihinsa ja tekevät parhaansa toisin kuin sellaiset opiskelijat, joita yliopisto pitää lähinnä omien tulostavoitteidensa saavuttamisen välineenä.
Opiskelijoita on rohkaistava puuttumaan kokemiinsa epäkohtiin ja havaitsemiinsa kehittämistarpeisiin ja tuomaan ne esiin yhteisessä asioiden valmistelussa ja päätöksenteossa.
Toimintatapoja arvioitaessa on otettava huomioon, että yhteiskunnan demokraattisessa prosessissa ja yliopiston johtosäännön mukaisissa menettelyissä tehdyt päätökset asettavat yhteiselle toiminnalle rajat ja suuntaviivat.
Kurssien ja opetustapahtumien järjestäminen sitoo aina resursseja ja aiheuttaa kuluja.
Kurssille ilmoittautuminen merkitsee kurssin toteuttamisehtoihin ja -tapaan suostumista.
Jotta opiskelijat tietäisivät, mihin he sitoutuvat, opetuksen sisällöstä, tavoitteista, toteuttamistavasta ja arvioinnista on annettava riittävät tiedot tarpeeksi aikaisin, jotta opintojen suunnitteleminen on mahdollista.
Opiskelijoille on tähdennettävä, että kurssille ilmoittautuminen on lupauksen antamista, ja tällaisen lupauksen pettäminen vaikeuttaa resurssien jakamista, opetuksen järjestämistä ja voi viedä joltakulta toiselta paikan kurssilla.
Opiskelijalla on oikeus erityisjärjestelyihin sairauden tai vamman perusteella.
Opintoja järjestettäessä on myös otettava huomioon, että sekä opiskelijat että opettaja voivat sairastua.
Opiskelijoilla on oikeus saada opetusta opettajan tilanteesta riippumatta, minkä vuoksi tiedekuntien ja opetusta antavien yksiköiden on pidettävä huolta sijaismenettelyistä.
Opiskelijan ei voida edellyttää osallistuvan opintoihin sairaana, eikä poissaolon korvaamiseksi saa vaatia suoritusta, joka ylittää opetukseen osallistuvilta vaaditun työmäärän tai on muuten kohtuuton.
Opetus on olennainen osa yliopiston toimintaa, mutta eri asemassa olevat ihmiset tarkastelevat sitä eri näkökulmasta, minkä vuoksi siihen kohdistetaan myös keskenään yhteen sopimattomia odotuksia.
Palveluyhteiskunta-ajattelun yleistyminen voi johtaa mieltämään yliopiston opetus- ja opiskelupalveluiden tuottajaksi, jonka on räätälöitävä tarjontansa kullekin parhaiten sopivalla tavalla.
Opiskelijan odotukset ja yliopisto-opetus voivat olla ristiriidassa keskenään.
Yliopisto-opetukselle asetettujen odotusten ja todellisuuden välistä ristiriitaa voi purkaa pohtimalla yliopiston perustehtävää.
Yliopisto ei ole palveluntuottaja vaan erilaiset toimijat yhteen kokoava tiedeyhteisö.
Yliopiston antaman opetuksen ja yliopisto-opiskelun tehtävä ei ole ainoastaan tuottaa ammatillista osaamista vaan kasvattaa akateemisen yhteisön jäseneksi.
Vaikka tutkintorakenteista ja kurssikuvauksista käy ilmi, mitä opiskelu sisältää ja mitä opiskeluajan kuluessa on tarkoitus oppia, yliopisto-opiskelun luonteeseen kuuluu tavoitteiden avoimuus.
Tieteelliselle tutkimukselle on ominaista, että tutkimustuloksia ei voida tietää etukäteen, tutkimatta.
Myöskään opiskelun lopputulosta ei voida ennakolta määritellä.
Opintojen sisältö ja opiskelutavat määräytyvät tieteenalasta ja oppimisen tutkimuksesta käsin.
Sisältöjä ja menetelmiä on aika ajoin tarkistettava niin, että ne palvelevat tavoitteita.
Opiskelija ei voi tilata itselleen sopivimpia ratkaisuja, vaan hänen täytyy sitoutua opintoihinsa ja niiden kehittämiseen sekä osallistua niihin.
Yliopiston tehtävä on järjestää opetus ja opiskelu niin, että opiskelija otetaan vastaan ja integroidaan yliopistoyhteisön jäseneksi.
Yliopisto-opiskelun tavoitteena on kouluttaa eri tieteenalojen asiantuntijoita, jotka kykenevät toimimaan ja tekemään päätöksiä itsenäisesti.
Asiantuntijuuteen kasvamisen kannalta on tärkeää, että sitä edistävät taidot kehittyvät jo opiskelun kuluessa.
Opintoihin on siksi hyvä sisältyä myös mahdollisuus suorittaa osa opiskeluista etäopetuksen varassa.
Etäopetuksen lisääminen on perusteltua etenkin kansainvälisen yhteistyön, eri kampusten välisen sekä tutkimusasemilla annetun opetuksen lisäämiseksi.
Samalla on huolehdittava siitä, etteivät etäopetus ja itsenäinen opiskelu merkitse oppimistulosten huononemista tai opiskelijan eristämistä yliopistoyhteisön ulkopuolelle.
Upeimmatkin kampustilat ovat hyödyttömiä, jos yliopistolaiset eivät tunnista niitä oman yhteisönsä kotiympäristöksi.
Yliopiston intressinä on kehittää opetusta ja opiskelutaitoja sekä tukea opettajia kohentamaan monipuolisesti omaa ammattitaitoaan.
Menestyksekkään ja mielekkään kehittämisen edellytys on, että toiminnassa otetaan huomioon yliopiston luonne asiantuntijaorganisaationa.
Laadukasta ja korkeatasoista toimintaa voidaan luoda ja edistää vain, kun se perustuu sisäiseen motivaatioon.
Kenenkään työtä ei siksi voida kehittää tämän puolesta tai pakottamalla.
Motivaation säilymisen kannalta toisen työn ja ammattitaidon kunnioittaminen on ensisijaista.
Tukipalvelut on järjestettävä niin, että kehittämisestä ei tule itsetarkoitusta vaan sen lähtökohta on tieteen ja opettamisen autonomia.
Opiskelijat joutuvat opintojensa kuluessa esittelemään omaa työtään tai tutkimustaan toisille tai opettamaan muille jotakin.
Tiedon välittäminen, muiden ohjaaminen, opettaminen ja yhteinen tiedon tuottaminen kuuluvat monien alojen asiantuntijatehtäviin.
Myös yliopistossa useimmat tehtävät edellyttävät tällaisia taitoja, minkä vuoksi niitä on syytä opetella sekä perustutkinto- että jatko-opinto-opintojen osana.
Tästä näkökulmasta tutkimuksen ja opetuksen erottaminen toisistaan on keinotekoista eikä vastaa asiantuntijatehtävissä toimiville nykyään asetettuja vaatimuksia.
Yliopisto-opettajan ja -tutkijan motivaation lähtökohta on aito kiinnostus omaan työhön.
Motivaation ylläpitäminen on vaikeaa tai mahdotonta, jos opetus ja tutkimus asetetaan vastakkain.
Helsingin yliopiston linjauksen mukaan kaikki tutkijat opettavat ja kaikki opettajat tutkivat.
Tämän periaatteen toteuttaminen on myös jokaisen tutkijan ja tutkimusryhmän edun mukaista.
Erikoisasiantuntijan pitämä opetus välittää parhaiten uusimman tiedon, jota ei ehkä ole edes mahdollista saada muuten kuin kuulumalla tutkimusalan kansainväliseen sisäpiiriin.
Osallistumalla opettamiseen ja osallistamalla opiskelijat tutkimukseen tutkijat voivat innostaa opiskelijoita jo näiden opiskelun alkuvaiheessa motivoitumaan heidän edustamastaan tutkimusalasta ja -aiheesta.
Tutkimusryhmän osaksi integroituminen on opiskelijalle konkreettinen osoitus yliopistoyhteisöön kuulumisesta.
Esteetön vuorovaikutus tieteen ja opetuksen välillä edistää huippututkimuksen jatkuvuutta ja auttaa turvaamaan sen, että Helsingin yliopistossa toimiviin tutkimusryhmiin hakeutuu vastakin lahjakkaita ja motivoituneita nuoria tutkijoita.
Yliopiston luonne tekee siitä monin tavoin erityislaatuisen työskentely-yhteisön.
Opinnot ovat yksilön kannalta yksi, määräajan kestävä elämänvaihe.
Yliopiston kannalta tämä tarkoittaa, että suuri osa yhteisön jäsenistä vaihtuu vuosittain: tutkinnon suorittaneet jättävät yliopiston ja vastavalitut opiskelijat aloittavat opintonsa.
Yliopiston työyhteisöluonteeseen vaikuttaa myös se, että ihmiset toimivat hyvin erilaisissa tehtävissä, ja työn sisältö voi vaihdella tiedekunnittain silloinkin, kun tehtävänimike on sama.
Yliopistossa on vakituisen henkilökunnan lisäksi myös suuri joukko määräaikaisessa työsuhteessa olevia.
Työympäristönä yliopisto on hierarkkinen ja poikkeuksellisen kilpailullinen.
Menestymistä mitataan ja se on tärkeä vertailutekijä.
Monet yliopistolle tyypilliset piirteet tekevät siitä haastavan työyhteisön ja asettavat johtamiselle ja kommunikaation avoimuudelle erityisiä vaatimuksia.
Tämä kaikki vaikuttaa myös opetuksen ja opintojen järjestämiseen.
Riskitekijöiden tunnistaminen ja niistä käytävä avoin keskustelu, jossa eri osapuolten näkemyksiä kuunnellaan ja ne pyritään ottamaan huomioon, auttavat ehkäisemään ongelmia.
Luottamuksellinen ilmapiiri tukee yhteisöä myös silloin, kun se joutuu ottamaan kantaa vaikeisiin kysymyksiin ja ratkaisemaan osapuolten välisiä ristiriitoja.
Yliopiston luonne kilpailua ja menestystä korostavana yhteisönä voi saada vastoinkäymiset ja epäonnistumiset tuntumaan erityisen raskailta.
Kilpailullisuuden haittapuolten torjumiseksi yliopistoyhteisössä on harjoiteltava ja ylläpidettävä kestävää tapaa tehdä työtä.
Yksilösuoritusten ja menestyksen korostamisen rinnalla on pohdittava, kuinka kehittää yhteisöllisesti myönteisiä tapoja tehdä työtä ja onnistua.
Yliopiston toiminnassa on otettava huomioon, että myös vaikeuksissa olevat opiskelijat ovat yhteisön jäseniä.
Tarjolla on monenlaisia palveluita, mutta ongelmia ei voida sysätä vain asiantuntijoille.
Niin kuin jokaisen kunnollisen yhteisön jäsenillä myös yliopistoon kuuluvilla on vastuu toisistaan.
Välittäminen ja vuorovaikutus ovat hyvän yhteisön tunnusmerkkejä.
Opettajan ei kuulu toimia psykologina, vaan hän voi osoittaa välittämistään olemalla kiinnostunut opiskelijoista, heidän opinnoistaan, niiden etenemisestä ja niitä haittaavista vaikeuksista.
On tärkeää, että ketään ei jätetä yksin vaikeuksiensa kanssa.
Yliopistossa on tarjolla monenlaista apua ja tukea.
Usein asioiden selvittely vaatii yhteistyötä.
Opetukseen ja opintoihin voi liittyä merkittäviä epäkohtia, joihin ei rohjeta puuttua ja joista ei uskalleta ilmoittaa.
Sekä opiskelijat että määräaikaisessa työsuhteessa tai hierarkian alatasolla työskentelevät opettajat pelkäävät ottaa ongelmia esille, koska se voi vaikuttaa heidän asemaansa epäedullisesti.
Opiskelijan mahdollisuuksia puuttua opiskelua koskeviin epäkohtiin ja epäasiallisesti käyttäytyvien tai tehtäviään laiminlyövien opettajien toimintaan rajoittaa se, että opiskelijoiden opintomenestys ja eteneminen voivat riippua opettajan suopeudesta.
Merkittävät epäkohdat voivat siksi jäädä vaille huomiota ja jatkua pitkään.
Korkeaa laatua toiminnassaan tavoitteleva yhteisö kannustaa eri asemassa olevia tunnistamaan epäkohtia ja puutteita ja rohkaisee ottamaan ne esille.
Havaittuihin ongelmiin on puututtava heti, ja niitä selvitettäessä huomio on keskitettävä rakentavien ratkaisujen löytämiseen eikä syyllisten etsimiseen.
Korrektit käytöstavat ja työtehtävien asianmukainen suorittaminen kuuluvat opettajan keskeiseen ammattitaitoon.
Kaikkien työyhteisön jäsenten pitää tuntea asialliset toimintatavat ja edistää omalla esimerkillään hyvää ammatillisuutta.
Siitä, mikä on missäkin tilanteessa korrekti tapa toimia, on syytä keskustella osana normaalia työyhteisön neuvonpitoa.
Asiantuntijuuteen ei kasveta vain kuuntelemalla luentoja, lukemalla kirjoja ja tekemällä omaa tutkimusta.
Keskeinen osa akateemisen asiantuntijuuden kehittymistä perustuu opettajien ja muiden kokeneempien yliopistolaisten toiminnasta ja esimerkistä oppimiseen.
Opiskelijat eivät omaksu ainoastaan hyviä käytäntöjä vaan myös huonot menettelytavat.
Opiskelijoiden kanssa toimivien on pyrittävä olemaan esimerkkinä ja edesauttamaan eettisesti korkeatasoisten menettelytapojen leviämistä ja juurtumista.
Opettajat eivät saa käyttää vaikutusmahdollisuuksiltaan heikommassa asemassa olevia hyväkseen edistääkseen omaa etuaan.
